<?xml version="1.0" encoding="UTF-8"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-stylesheet type="text/css" href="null"?><TEI xmlns="http://www.tei-c.org/ns/1.0" xmlns:rdf="http://www.w3.org/1999/02/22-rdf-syntax-ns#">
	<teiHeader>
		<fileDesc>
			<titleStmt>
				<title>TITOLO OPERA</title>
			</titleStmt>
			<publicationStmt>
				<p>Publication Information</p>
			</publicationStmt>
			<sourceDesc>
				<p>Information about the source</p>
			</sourceDesc>
		</fileDesc>
	<xenoData><rdf:RDF xmlns:rdf="http://www.w3.org/1999/02/22-rdf-syntax-ns#" xmlns:rdfs="http://www.w3.org/2000/01/rdf-schema#" xmlns:as="http://www.w3.org/ns/activitystreams#" xmlns:cwrc="http://sparql.cwrc.ca/ontologies/cwrc#" xmlns:dc="http://purl.org/dc/elements/1.1/" xmlns:dcterms="http://purl.org/dc/terms/" xmlns:foaf="http://xmlns.com/foaf/0.1/" xmlns:geo="http://www.geonames.org/ontology#" xmlns:oa="http://www.w3.org/ns/oa#" xmlns:schema="http://schema.org/" xmlns:xsd="http://www.w3.org/2001/XMLSchema#" xmlns:fabio="https://purl.org/spar/fabio#" xmlns:bf="http://www.openlinksw.com/schemas/bif#" xmlns:cito="https://sparontologies.github.io/cito/current/cito.html#" xmlns:org="http://www.w3.org/ns/org#">
        <rdf:Description rdf:datatype="http://www.w3.org/TR/json-ld/">
          <![CDATA[{
	"@context": {
		"dcterms:created": {
			"@type": "xsd:dateTime",
			"@id": "dcterms:created"
		},
		"dcterms:issued": {
			"@type": "xsd:dateTime",
			"@id": "dcterms:issued"
		},
		"oa:motivatedBy": {
			"@type": "oa:Motivation"
		},
		"@language": "en",
		"rdf": "http://www.w3.org/1999/02/22-rdf-syntax-ns#",
		"rdfs": "http://www.w3.org/2000/01/rdf-schema#",
		"as": "http://www.w3.org/ns/activitystreams#",
		"cwrc": "http://sparql.cwrc.ca/ontologies/cwrc#",
		"dc": "http://purl.org/dc/elements/1.1/",
		"dcterms": "http://purl.org/dc/terms/",
		"foaf": "http://xmlns.com/foaf/0.1/",
		"geo": "http://www.geonames.org/ontology#",
		"oa": "http://www.w3.org/ns/oa#",
		"schema": "http://schema.org/",
		"xsd": "http://www.w3.org/2001/XMLSchema#",
		"fabio": "https://purl.org/spar/fabio#",
		"bf": "http://www.openlinksw.com/schemas/bif#",
		"cito": "https://sparontologies.github.io/cito/current/cito.html#",
		"org": "http://www.w3.org/ns/org#"
	},
	"id": "https://raw.githubusercontent.com/chrisdag91/Paves-e/main/Testi-24112024/Saggi/Saggi_SinclairLewis.xml?person_annotation_20241126151505801",
	"type": "oa:Annotation",
	"dcterms:created": "2024-11-26T14:15:05.801Z",
	"dcterms:modified": "2024-11-26T14:15:05.801Z",
	"dcterms:creator": {
		"@id": "https://github.com/irenecocuzza",
		"@type": [
			"cwrc:NaturalPerson",
			"schema:Person"
		],
		"cwrc:hasName": "Irene Cocuzza"
	},
	"oa:motivatedBy": "oa:identifying",
	"oa:hasTarget": {
		"@id": "https://raw.githubusercontent.com/chrisdag91/Paves-e/main/Testi-24112024/Saggi/Saggi_SinclairLewis.xml?person_annotation_20241126151505801#Target",
		"@type": "oa:SpecificResource",
		"oa:hasSource": {
			"@id": "https://raw.githubusercontent.com/chrisdag91/Paves-e/main/Testi-24112024/Saggi/Saggi_SinclairLewis.xml",
			"@type": "dctypes:Text",
			"dc:format": "text/xml"
		},
		"oa:renderedVia": {
			"@id": "https://leaf-writer.leaf-vre.org",
			"@type": "as:Application",
			"rdfs:label": "LEAF-Writer",
			"schema:softwareVersion": "3.6.0"
		},
		"oa:hasSelector": {
			"@id": "https://raw.githubusercontent.com/chrisdag91/Paves-e/main/Testi-24112024/Saggi/Saggi_SinclairLewis.xml?person_annotation_20241126151505801#Selector",
			"@type": "oa:XPathSelector",
			"rdf:value": "TEI/text/body/p[5]/persName"
		}
	},
	"oa:hasBody": {
		"@type": "cwrc:NaturalPerson",
		"@id": "http://dbpedia.org/resource/Edgar_Allan_Poe",
		"dc:format": "text/plain"
	},
	"as:generator": {
		"@id": "https://leaf-writer.leaf-vre.org",
		"@type": "as:Application",
		"rdfs:label": "LEAF-Writer",
		"schema:url": "https://leaf-writer.lincsproject.ca/",
		"schema:softwareVersion": "3.6.0"
	}
}]]>
        </rdf:Description>
      
        <rdf:Description rdf:datatype="http://www.w3.org/TR/json-ld/">
          <![CDATA[{
	"@context": {
		"dcterms:created": {
			"@type": "xsd:dateTime",
			"@id": "dcterms:created"
		},
		"dcterms:issued": {
			"@type": "xsd:dateTime",
			"@id": "dcterms:issued"
		},
		"oa:motivatedBy": {
			"@type": "oa:Motivation"
		},
		"@language": "en",
		"rdf": "http://www.w3.org/1999/02/22-rdf-syntax-ns#",
		"rdfs": "http://www.w3.org/2000/01/rdf-schema#",
		"as": "http://www.w3.org/ns/activitystreams#",
		"cwrc": "http://sparql.cwrc.ca/ontologies/cwrc#",
		"dc": "http://purl.org/dc/elements/1.1/",
		"dcterms": "http://purl.org/dc/terms/",
		"foaf": "http://xmlns.com/foaf/0.1/",
		"geo": "http://www.geonames.org/ontology#",
		"oa": "http://www.w3.org/ns/oa#",
		"schema": "http://schema.org/",
		"xsd": "http://www.w3.org/2001/XMLSchema#",
		"fabio": "https://purl.org/spar/fabio#",
		"bf": "http://www.openlinksw.com/schemas/bif#",
		"cito": "https://sparontologies.github.io/cito/current/cito.html#",
		"org": "http://www.w3.org/ns/org#"
	},
	"id": "https://raw.githubusercontent.com/chrisdag91/Paves-e/main/Testi-24112024/Saggi/Saggi_SinclairLewis.xml?place_annotation_20241126152821452",
	"type": "oa:Annotation",
	"dcterms:created": "2024-11-26T14:28:21.452Z",
	"dcterms:modified": "2024-11-26T14:28:21.452Z",
	"dcterms:creator": {
		"@id": "https://github.com/irenecocuzza",
		"@type": [
			"cwrc:NaturalPerson",
			"schema:Person"
		],
		"cwrc:hasName": "Irene Cocuzza"
	},
	"oa:motivatedBy": "oa:identifying",
	"oa:hasTarget": {
		"@id": "https://raw.githubusercontent.com/chrisdag91/Paves-e/main/Testi-24112024/Saggi/Saggi_SinclairLewis.xml?place_annotation_20241126152821452#Target",
		"@type": "oa:SpecificResource",
		"oa:hasSource": {
			"@id": "https://raw.githubusercontent.com/chrisdag91/Paves-e/main/Testi-24112024/Saggi/Saggi_SinclairLewis.xml",
			"@type": "dctypes:Text",
			"dc:format": "text/xml"
		},
		"oa:renderedVia": {
			"@id": "https://leaf-writer.leaf-vre.org",
			"@type": "as:Application",
			"rdfs:label": "LEAF-Writer",
			"schema:softwareVersion": "3.6.0"
		},
		"oa:hasSelector": {
			"@id": "https://raw.githubusercontent.com/chrisdag91/Paves-e/main/Testi-24112024/Saggi/Saggi_SinclairLewis.xml?place_annotation_20241126152821452#Selector",
			"@type": "oa:XPathSelector",
			"rdf:value": "TEI/text/body/p[6]/placeName"
		}
	},
	"oa:hasBody": {
		"@type": "cwrc:RealPlace",
		"@id": "https://geonames.org/5378538",
		"dc:format": "text/plain"
	},
	"as:generator": {
		"@id": "https://leaf-writer.leaf-vre.org",
		"@type": "as:Application",
		"rdfs:label": "LEAF-Writer",
		"schema:url": "https://leaf-writer.lincsproject.ca/",
		"schema:softwareVersion": "3.6.0"
	}
}]]>
        </rdf:Description>
      </rdf:RDF></xenoData></teiHeader>
	<text>
		<body>
			<p>Un <persName ref="#LewisSinclair" type="real">romanziere americano</persName>, <persName ref="#LewisSinclair" type="real">Sinclair Lewis</persName> (1).</p>
			<p/>
			<p>Questi americani hanno inventato un nuovo modo di bere. Parlo, s’intende, di un modo letterario. Un personaggio, a un certo punto di un romanzo pianta lì tutto: belle maniere, lavoro – famiglia, quando l’abbia – e solo, o in compagnia di un amico del cuore, scompare qualche tempo per la solita spedizione: he has gone on the grand sneak, si è buttato alla gran fuga. Talvolta l’assenza dura giornate. La condotta del ribelle nel frattempo è molto semplice: da un baccano di canzoni e di bei motti, a un muso angosciato e meditante. Alla fine il personaggio torna al posto nella vita. È un po’ abbacchiato e smorto, ma ha una nuova coscienza di se stesso: la macchina della civiltà non lo possiede intieramente, la vita è ancora degna.</p>
			<p>Questo succede nei romanzi. Non m’interessa ora la vita. Certo è una novità. Dopo i bei conviti classici, dopo le sataneggianti ebbrezze dei moderni, questa nostra civiltà industriale doveva creare il terzo modo.</p>
			<p>Il <placeName ref="#NorthAmerica" type="real">Nordamerica</placeName> è sempre stato un paese di bevitori eccezionali. Ma non importa citare qui il solito <persName key="Edgar Allan Poe" ref="http://dbpedia.org/resource/Edgar_Allan_Poe" type="real">Poe</persName>, il quale, del resto, beveva come un europeo. E nemmeno <persName ref="#O.Henry" type="real">O. Henry</persName> fa al caso nostro: il pittoresco <persName ref="#O.Henry" type="real">O. Henry</persName>, coi suoi allegri truffatori e bei tipi, vagabondi per tutti gli <placeName ref="https://www.geonames.org/6252001/united-states.html" type="real">Stati dell’Unione</placeName> e fuori, ubriachi dionisiaci e burloni – gente tutta che nemmeno quando è in prigione – e ciò capita spesso – non vede nel vino una fuga poiché già il suo spirito è troppo leggero e libero per averne bisogno. Gente che beve, insomma, come usa respirare. Le origini del nuovo significato del paradiso</p>
			<p>dell’alcool nell’odierna letteratura nordamericana vanno ricercate piuttosto in certe opere dei primi anni del secolo, a tendenza socialistica e rivoluzionaria, in certi romanzi, per esempio, di <persName ref="#LondonJack" type="real">Jack London</persName>. Quelle atroci ubriacature che <persName ref="#EdenMartin" type="fictional">Martin Eden</persName> si piglia col collega della stireria di <placeName key="Oakland California United States" ref="https://geonames.org/5378538" type="real">Oakland</placeName> hanno bene lo scopo preciso e confessato di assopire i muscoli e incantare lo spirito, istupidito dal lavoro bestiale. È già una protesta contro un ordine sociale che soffoca e nega la vita. Nato come polemica, coll’esagerazione e la rigidezza artistica di tutte le creazioni polemiche, questo mito si perpetuerà nella letteratura posteriore, piú libera da preoccupazioni ideologiche e più ricca di poeti. Due per tutti: <persName ref="#AndersonSherwood" type="real">Sherwood Anderson</persName> e il nostro <persName ref="#LewisSinclair" type="real">Lewis</persName>.</p>
			<p>Non son tipi d’eccezione questi bevitori: impiegati, operai, giornalisti, gente comune, gente di tutti i giorni. Non han genio furibondo da saziare, non sono maledetti. Sono poveri uomini, schiavi del job – l’impiego – che qualche volta ricorrono a quest’ultima parvenza di ribellione individuale. E</p>
			<p>non lo fanno per fare un’enormità: collo stesso desiderio, i più raffinati fra loro vanno ad ascoltare un concerto. Da noi non si è mai scritto nulla di simile a questo. Se in qualche romanzo sociale del secolo scorso qualche europeo beve fuor dell’ordinario, siamo alla solita polemica: l’ubriacone è un operaio, un bruto, la bestia umana. Ora la novità e il valore del mito americano è proprio che invece il bevitore non ha nulla d’insolito: uomo medio tra gli uomini, la vita l’opprime e lui protesta a suo modo. Ed è più tragica questa ribellione rassegnata di non so quanto satanismo o imbestiamento esemplare.</p>
			<p/>
			<p/>
			<p><persName ref="#LewisSinclair" type="real">Sinclair Lewis</persName>, vedremo come, descrive questo mondo (2).</p>
			<p>Intanto, i suoi primi romanzi serban tracce della letteratura largamente libellistica di <persName ref="#UptonSinclairLewis " type="real">Upton Sinclair</persName> e <persName ref="#NorrisFrank" type="real">Frank Norris</persName>. Certa smania di gettar lumi su problemi sociali ritorna, scrudita e fatta arte, in pagine di detti romanzi – <title level="m" ref="#TheJob">The Job</title>, <title ref="#MainStreet">Main Street</title> (3) – e la situazione di Martin Eden, lavoratore di muscoli e intellettuale innamorato di una figlia dell’alta borghesia, che gli insegna a istruirsi, si ritrova, per non pochi contatti, in due almeno, di questi romanzi – The Trail of the Hawk e Free Air (4).</p>
			<p>Ma con questo non voglio insinuare che tutti i personaggi di Lewis passino il tempo in bagordi. Nemmeno quelli di Jack London, del resto. È quasi un simbolo, il bere. Più precisamente tutti i personaggi di Lewis sono melanconici ribelli che in mille modi – innamorandosi, vivendo all’aria aperta, cambiando mestiere, studiando, occupandosi d’arte, parlando un dialetto variopinto o ubriacandosi anche, talvolta – tentano di sfuggire all’avvilente grigiore quotidiano, alla faticosa vacuità delle fabbriche, degli uffici e delle case.</p>
			<p>Bevono, anzi, piuttosto con fatica questi buoni americani, anche negli ultimi romanzi di dopo il ’19, quando l’ostacolo del Diciottesimo Emendamento dovrebbe rendere irresistibile e fascinosamente sediziosa l’infrazione. Al nostro autore l’ubriachezza ripugna, non c’è dubbio, sebbene in Our Mr Wrenn, in Babbitt e in Elmer Gantry la descriva con un certo colore e un’indulgente scanzonatura.</p>
			<p>In fondo, la sete di questi personaggi è una sola: la libertà. Libertà per gli individui di fronte alle catene irragionevoli della società. La malattia nazionale dell’America, paese, se altri mai, dei ficcanaso moralisti. Ma, intendiamoci: non sono superuomini costoro. Piccoli esseri, invece, anche quando hanno un genio. Sta tutta qui la novità di Lewis. Dalla bonarietà di Wrenn (Our Mr Wrenn), commediografo da burla oltre che avido viaggiatore, alla tragedia di Gottlieb (Arrowsmith), scienziato incontentabile e solitario, sempre il personaggio di Lewis è un uomo tra gli uomini, soffocato da piccole miserie e rallegrato da piccole gioie, sognatore di un ideale non sempre ben definito. E l’autore lo guarda in infinite sfumature di modi, che sono tutta la gamma della sua poesia: dalla deformazione grottesca alla serietà rassegnata e pensosa.</p>
			<p>La ricchezza e la varietà del mondo di Lewis stanno in questo: gli innumerevoli atteggiamenti con cui egli contempla lo spettacolo dell’umana giornaliera ribellione all’ambiente e a se stessi. E lo spettacolo lo fa sorridere. Sono buffi gli uomini nella loro timidezza insaziata. Ed è buffo e grottesco l’ambiente che li opprime. Ma talvolta, per virtù di un ribelle che fa più sul serio degli altri o che riflette più universalmente le aspirazioni comuni, la scena si fa tragica. Però questi sfoghi d’angoscia non sono le trovate sapienti di un romanziere contrappuntista: talvolta, anzi (in Elmer Gantry), rompono l’euritmia del lavoro. L’autore di Babbitt comincia sempre col tono divertito e canzonatore. Egli vorrebbe solitamente far di tutti i personaggi una serie di ometti e di donnine con un ticchio, un poco buffi, un poco tristi. Non vorrebbe aver l’aria così ingenua da pigliar certi tipi sul serio, ma ogni tanto ci cade e, in Main Street, in The Job, dappertutto, esce in frasi più accorate, si contraddice, crede e ama. Poiché egli stesso è il ribelle descritto e i suoi tipi sono solo innumerevoli facce del suo io. Ne viene che egli sorride e ride, ma ha sempre in fondo un occhio triste da accarezzarne la vittima. Per questo, come vedremo, Babbitt gli riuscì il capolavoro: in lui, meglio che in ogni altro tipo, Lewis fuse il fantoccio ridicolo col fratello umano da compiangere.</p>
			<p>Sinclair Lewis è egli stesso il ribelle rappresentato nei romanzi. L’uomo piccolo che soffoca e che anela e nemmeno sa bene che cosa voglia o dove vada, o meglio, a ogni tratto, scopre vie nuove, ma si dibatte e combatte, perpetuamente in fuga, è bene la figura che di lui ci è dato intravvedere tra</p>
			<p>le righe. Un fenomeno curioso dei suoi libri dimostra quest’instabilità del suo spirito: tutti i tipi umani e gli ambienti che in un luogo egli canzona, in un altro gli piacciono, li approva e ci si commuove. Per esempio, la situazione del solito cittadino che va a fare un’escursione per accostarsi alla natura – roughing it, come dicono loro, vivendo all’aria aperta e faticando – ritorna due volte, almeno, in due romanzi – Babbitt e Mantrap. Nel primo il tentativo è veduto allegramente, bonariamente, col solito Paul Riesling, mezzo assorto e mezzo isterico. Nel secondo, il viaggio al Canadà è una conquista spirituale dove Ralph Prescott non ha nulla di buffo e gli riesce persino, senza far ridere, di portare i mocassini che, ai piedi flosci di Babbitt, immagino che allegria ci darebbero. E Gopher Prairie, il villaggio che in Main Street Lewis scomunica e descrive non soltanto grottesco nella sua volgarità, ma insopportabile, diventa in Free Air una interessante stazione occidentale dove persino i commessi viaggiatori sono simpatici. E il bere che in Arrowsmith è quasi accettabile negli emigranti di St Hubert, i quali pensano che adesso vanno a casa, in The Job è ripugnante in Eddie Schwirtz.</p>
			<p>Tutte queste incertezze di giudizio che, del resto, sono da accogliere con gratitudine poiché con esse il nostro autore ha moltiplicata la varietà delle sue situazioni, si rispecchiano nell’ultima e più comprensiva di tutte, quella per cui Sinclair Lewis, il più competente conoscitore di slang e di volgare americano (5) che scriva attualmente negli Stati e il primo e il più indiavolato a cavarne effetti d’arte, condanni, quasi, questa sua gloria, facendo dello slang la caratteristica dei suoi personaggi più volgari e notandolo: slangy and backslapping (che parla in slang e batte la mano sulla schiena) sono i qualificativi degli Schwirtz (The Job) e degli Schmaltz (The Man who knew Coolidge). Ma a poco a poco questo giudizio tradizionale scompare dinanzi alla natura terrestre della tempra dell’uomo e delle sue origini, dinanzi al suo irresistibile gusto dello schietto e del forte, e finisce nella creazione di due ottimi tipi, robusti e sanguigni, simpatici sebbene teatranti e, per tornare al nostro punto di partenza, bevitori intrepidi: G. Sondelius (Arrowsmith) e Elmer Gantry, dei quali riparleremo.</p>
			<p/>
			<p/>
			<p>Sinclair Lewis giunse alla rinomanza con Main Street (1920).</p>
			<p>Quest’interminabile romanzo – dove l’uggia che soffoca l’anima alla protagonista Carol Kennicott, sepolta nella volgarità e nel pettegolezzo di un villaggio del Minnesota, finisce, colla staticità dei personaggi e la monotonia delle reazioni di Carol, per soffocar l’anima anche al lettore – è l’opera che ha data la gloria all’autore di Babbitt. E anche Babbitt (1922), c’è da giurare che tutto quel rumore lo fece più per la sua qualità sociale – la satira di una classe come quella del medio uomo d’affari nordamericano – e per la festosità grossa e rumorosa dei discorsi dei personaggi, che non per i più essenziali pregi d’arte. Comunque non è qui il caso di prendersela col pubblico che è il solito stupido e tutti lo sappiamo e né io né tu siamo dei suoi, ma questa volta – guardate il caso – s’è incontrato coll’autore. Sinclair Lewis era convinto d’aver scritto con Main Street l’opera grande, la sua opera, vagheggiata, se dobbiamo credere a un suo critico e biografo, Ch. C. Baldwin, da almeno quindici anni. Un racconto minutamente realistico, un ambiente nuovo o quasi, sotto quell’aspetto, alla letteratura nazionale e, insieme, un attacco coraggioso a una mentalità ancor dominante. Tutti applaudirono. Gopher Prairie, Minnesota, riuscì una fotografia somigliantissima – troppo somigliante – e, secondo l’intento dell’autore, simboleggiò centinaia di Gopher Prairies, simboleggiò tutta l’America. Dal romanzo fu anche tratto un film dai Warner. E l’abitudine di descrivere l’uomo e l’ambiente rappresentativi di una classe, di uno stadio spirituale, di una professione persisterà nel nostro Lewis in modo da indurlo altre volte in peccato.</p>
			<p>Sinclair Lewis, dice ancora il Baldwin, scrisse Free Air – il romanzo immediatamente precedente alla storia di Carol (1919), per guadagnarsi il denaro che gli consentisse di attendere a Main Street. Sono le solite disavventure che capitano agli scrittori: Free Air, questa nuga, è un gioiello di poesia in confronto al macchinone che la seguì un anno dopo.</p>
			<p>Parecchi volumi Sinclair Lewis aveva già scritto negli anni che vanno dall’inizio della guerra europea al 1920. Un gruppo di romanzi che descrivono un intero periodo spirituale e di cui voglio discorrere un poco, poiché di essi pressoché nulla si conosce in Italia o, almeno, nulla ne appare quelle poche volte che si discorre del classico Babbitt. Il che, rispetto a Babbitt, non sarebbe un gran male se, a trattare criticamente e a bene intendere un’opera di uno scrittore bastasse la lettura di questa sua opera sola.</p>
			<p>Parecchi romanzi dunque, affatto distinti da quelli che seguiranno Main Street: Our Mr Wrenn (1914), The Trail of the Hawk (1915), The Job (1916), The Innocents (1917) e Free Air (1919). Una caratteristica che li distingue da quelli posteriori è intanto questa: essi sono tutti a lieto fine. S’intende qui per lieto fine una felicità rassegnata, un ritorno pacifico alla rotaia che per tutto il romanzo il ribelle ha voluto abbandonare (Our Mr Wrenn), oppure, più frequente, un matrimonio ibseniano, ringiovanito e americanizzato; la scelta di una compagna (The Trail of the Hawk e Free Air) o di un compagno (The Job) con cui guardare a un avvenire di libertà e di lotta. Un finale, dunque, quest’ultimo, abbastanza cinematografico e banale, se non fosse per il continuo commento malizioso e indulgente di cui sono costellate queste pagine e, più che tutto, per la simpatica e schietta natura dei protagonisti alle cui ingenuità provinciali l’autore indulge col suo spirito e la cui gaia serietà giovanile egli fa nascere per intima simpatia da una radice paesana – gente del Middlewest sono quasi tutti costoro, com’egli stesso.</p>
			<p>Questa poesia della vita giovane, goduta come una bella avventura, forte e semplice, tesa dalle sue origini terrestri alla conquista di tutto un mondo, è perfetta in Free Air, racconto delle peripezie di un giovane irrequieto di Schoenstrom, borghetto della prateria del Minnesota, intraprendente e insoddisfatto proprietario di un’autorimessa pubblica. Egli vede passare in automobile una coppia aristocratica di Brooklyn, una signorina che guida e il padre che senza troppa convinzione va cercando all’aria aperta la salute perduta negli affari. I due intendono traversare il continente da Minneapolis a Seattle. Milt Daggett, il giovanotto, pianta la professione, sale su un suo macinino e insegue la ragazza. Avventure, in cui lo sveglio e pratico Milt Daggett toglie d’impaccio i signori. Se gli piace la ragazza! Questa intanto va scoprendo il gran corpo dell’America, l’insospettata realtà di popolo e di vita fattiva, l’affascinante serietà e freschezza del midland. Nell’entusiasmo, catechizza il giovanotto il quale pensa che in fondo Schoenstrom sia sempre una buca insopportabile, ma sta ad ascoltare e legge persino Vachel Lindsay. Si ritrova somigliante a quei poeti («... e io che pensavo che la poesia fosse tutta mal di pancia in rima intorno alle disgrazie!») e comincia ad almanaccare in che cosa consista la vita che la ragazza conduce a Brooklyn. Giungono a Seattle. Milt, novello Martin Eden, si mette a studiare per rendersi degno. Complicazioni coll’ambiente della donna. Ed ecco come il romanzo finisce (i due sono impantanati in un guado):</p>
			<p/>
			<p>– ... Se mi baci ancora così, finiremo fuori bordo. A proposito, potremo tirar fuori</p>
			<p>l’automobile?</p>
			<p>– Lo credo bene, colle catene. Dovremo toglierci scarpe e calze –. Timidamente,</p>
			<p>scostandosi da lui un poco, ella si tolse le scarpette e le calze, mentre egli, da conduttore</p>
			<p>di trappole, diventava un giovane vichingo, col collo bianco nudo, i capelli pallidi</p>
			<p>arruffati intorno al capo e i calzoni rimboccati sulle ginocchia dritte, – un marinaio</p>
			<p>giovane della ciurma di Erick il Rosso. Volteggiarono sul predellino, ora in acqua.</p>
			<p>. . . . . . . . . . . . . . . . . . . . . . . . . . . . . . . . . . . . . . . . . . . . . . . .</p>
			<p>– ... Attento a quella curva... Dio! come bisogna che ti stia attenta! C’è un corso di</p>
			<p>culinaria nella tua università? Non – baciarmi – in – una – curva!</p>
			<p>Questo è l’inizio della storia di Milt e di Claire Daggett.</p>
			<p>Finito il preludio e levato il sipario sulla scena, essi affrontano le ansietà e le glorie di un mondo mutevole. Non senza liti ed ore tristi, non liberi da ignoranza e dallo sconforto di trovare che in mezzo alle vette bisogna, per lunghi periodi grigi, abitare in valli oscure, essi cominciano il loro dramma col privilegio di saper ridere insieme, colla fortuna di aver scoperto che né Schoenstrom, né Brooklyn Heights sono tutto nella vita, e col vantaggio, d’importanza cosmica in questo tedioso mondo, di credere all’avventura che fa la giovinezza inestinguibile.</p>
			<p/>
			<p>Sono idilli, in fondo, questi romanzi del primo Lewis. Avventure tenui che dell’idillio hanno tutto il sapore popolaresco e la nota spigliata e beffarda. Un idillio è The Trail of the Hawk, colla sua storia del giovane che vive d’aria e di libertà, che fa tutti i mestieri, che è nato a Joralemon Minnesota, che muove alla conquista del mondo e che conclude incontrando la solita ragazza dell’alta borghesia, la compagna, come lui, insofferente d’impacci e ansiosa di libertà e di buone cause. Un idillio è The Innocents, bonaria e deliziosa storia di due nonni dall’animo giovane, che tentano imprese e passano sventure, sempre lieti, Papà a suonare, Mamma ad amarlo e a borbottare: due vecchietti che fuggono come monelli dalla tirannia della figlia che li vuol vecchi a tutti i costi, e alla fine si rifanno anch’essi una posizione.</p>
			<p>Questo racconto e Our Mr Wrenn, altra storia bonaria di un modesto impiegato sognator d’avventure, che fa un viaggio in Europa e goffamente e melanconicamente vi si innamora, e poi torna al suo impiego e al suo mondo di piccola gente e vi trova la pace e la felicità – il tutto narrato con quel tono inimitabile, che sarà poi ancora in parte quello di Babbitt, di divertita indulgenza e rassegnata superiorità al personaggio – questi due romanzi, dico, Our Mr Wrenn e The Innocents sono i capolavori dell’idillio lewisiano. Particolarmente Our Mr Wrenn. Fino a Babbitt, questa fu l’opera più bella di Lewis. E passò quasi inosservata. Tanto che l’autore, giunto alla fama, dové per richiamarla ai lettori, ristamparla con altre dei primi anni.</p>
			<p>Si direbbe che in questo primo romanzo Sinclair Lewis abbia come condensata la poesia che doveva poi sviluppare a poco a poco nelle varie opere future. Nei due protagonisti del romanzo, il signor Wrenn già descritto, e Istra Nash, la studentessa d’arte, avida e stanca della vita, di cui Wrenn s’innamora – la donna capricciosa e adorabile, e, insieme, l’intellettuale che l’insuccesso artistico e il proprio senso critico han tragicamente tagliata fuori dalla vita – abbiamo i due tipi estremi del suo mondo. E ritroveremo Wrenn in Babbitt e in Sam Dodsworth; Istra, sdoppiata, in Leora (Arrowsmith), Alverna (Mantrap) e Sharon Falconer (Elmer Gantry), da una parte, e, dall’altra, in Paul Riesling (Babbitt), in Arrowsmith stesso, in Gottlieb (Arrowsmith) e Frank Shallard (E. Gantry).</p>
			<p>Ecco una scenetta a dialogo dal romanzo:</p>
			<p/>
			<p>– ... Dio mio! Proprio non posso convincermi, voi qui accanto a me, non è curioso...</p>
			<p>Egli persisté nel racconto del suo desiderio, che ella aveva interrotto con tanta cura.</p>
			<p>– ... sono gentilissimi qui e buoni e ci si può fidar di loro. Ma oh...</p>
			<p>Attraverso la sala i pretesi scherzi di Tom s’accesero colle ridacchiate di Miss Proudfoot come le lanterne di carta s’accendono a Coney Island. Disse Tom: – Sì, voi siete una ballerina in gamba, certo. Lo credo che sappiate ballare il boston e tutti questi balli chic!</p>
			<p>– ... ma, Istra, Dio! voi siete come la poesia, come tutte quelle cose che uno non</p>
			<p>capisce, ma vorrebbe, quando legge Shakespeare e tutti i poeti.</p>
			<p>– Ragazzo mio, non bisogna...</p>
			<p/>
			<p>E questa lettera, mandata da Istra a Parigi dopo l’incontro con Wrenn, finisce il quadro:</p>
			<p/>
			<p>Caro Skilly, sono in una terribile pensione di Bloomsbury – seccatori – tranne un fenomeno – un ometto di 35-40 anni, immaginazione embrionale e anima vergine. Cercherò di non piantargli idee radicali nell’anima vergine, ma ne ho la tentazione. Oh Skilly, sono sola come un cane.</p>
			<p>Sarebbe troppo borghese dire che vorrei tu fossi qui? Ho stesa la mano nel buio e la tua non c’era. Amico amico mio, che desolazione! Tu lo capisci troppo bene col tuo superbo sogghigno e i tuoi occhiali superiori e la tua beata ignoranza universitaria della povera avida America.</p>
			<p>Penso che sono proprio una barbara monella di California. È proprio come Père Durion diceva all’atelier: «Lei ha un intelletto della più alta immoralità, spero che sappia far da cucina, ma dipingere non sa».</p>
			<p>Ha ragione. Non riesco a vender nulla ai direttori di giornali d’arte né ad avere ordinazioni. Un orribile e serissimo giovanotto dagli occhiali che «riceve» a un magazine s’è abbassato a dirmi che «non impiegano estranei». Estranei! E i suoi capelli erano rossi come il mio maledetto ciuffo. Così sono venuta a casa, ho strillato e ho bruciato candele dinanzi al tuo ritratto. Proprio. Quantunque tu non lo meriti.</p>
			<p>Maledetto, divento sentimentale. Tu leggerai questa lettera al Petit Monsard sul tuo bicchierino e ghignerai della tua povera barbara non nietzschiana.</p>
			<p/>
			<p>I. N.</p>
			<p/>
			<p>Tale è Our Mr Wrenn. Esso poi introduce ancora a un aspetto del mondo che descrivo, ed è questa la polemica sociale. Ciò che sarà tesi in Main Street compare – materia umana – in discorsi di Wrenn. Tra le molte idee leggere che fan da finestra sull’azzurro all’impiegato sognatore e al suo amico Morton, sulla nave-bestiame che li porta in Inghilterra, c’è anche questa, che il socialismo potrebbe riuscire una nuova religione. Queste idee – una volta è il socialismo in generale, un’altra la cooperazione, un’altra ancora il pacifismo, l’allevamento razionale dei bambini, il femminismo e così via – non son rimaste sempre opinioni di un personaggio. In The Job son la tesi del romanzo. Però una tesi raddolcita, che non guasta, che anzi aggiunge poesia, poiché, nella persona di Una Golden, la protagonista orfana che cerca di dare un valore all’esistenza, queste idee di rinnovamento diventano suo travaglio, tappe della sua ricerca e l’autore le vede con un po’ di distacco e, se pure conclude facendo Una felice in un matrimonio che le permetterà di rivolgere la sua vita ad altri scopi che non quello solamente di far figli, non cessa mai però di descrivere, senza schemi, umanamente persone che mostrano il buono di queste dottrine e altre che ne mostrano l’ingenuità. È un singolare romanzo questo Job che per miracolo sfugge alla tesi e all’uggia, grazie alla gran varietà di ambienti che presenta: uffici di Nuova York, paesaggi di Nuova York, lo stupore provinciale di Una Golden quando giunge, ed il suo esperimento di vita coniugale con Ed Schwirtz, il primo tipo dell’uomo medio volgare, stoffa dei giovani del Minnesota, ma senza più la giovinezza e senza mai aver provata la divina irrequietezza di quegli altri. Pure, tra parentesi, questo tipo continuerà a perseguitare Sinclair Lewis fino a Babbitt, fino a Gantry, fino all’«Uomo che conosceva Coolidge», ora grottesco, ora pietoso, ora robusto e vitalissimo, la più nota e notata e malcompresa creazione lewisiana.</p>
			<p>La coppia finale di questo romanzo, Una e Walter Babson, è poi la solita dell’idillio, e come Una è la solita cercatrice disperata e severa della libertà di un nuovo ordine, così Walter è il solito individuo insofferente dell’impiego, bevitore e pagano, nato nelle campagne (questa volta nel Kansas), letterato, un perfetto Sinclair. Poiché, mi dimenticavo di dire, tutti questi giovani rivoluzionari del centro dell’America sono in modo assai, e anche troppo chiaro, autobiografici.</p>
			<p>Con Main Street, Sinclair Lewis s’accinge a mostrare – polemicamente, sfogandosi contro certe pastoie imposte alla sua giovinezza – quel rovescio del quadro del Middlewest che ha tracciato sinora.</p>
			<p>Non è un cattivo romanzo, Main Street. Il mestiere vi è osservato scrupolosamente. C’è caratterizzazione, c’è ambiente, c’è unità, ci son momenti drammatici, c’è persino la catarsi. E ha dato la fama al suo autore. Ma Main Street è noioso. È polemico. È una lunga requisitoria. Una caricatura senza sorrisi. Viene, sì, da dire, leggendo le pagine che descrivono tutta quella grettezza morale: Sinclair Lewis ha ragione. Ma il tormento di Carol su cui dopo una pagina l’autore implacabile ne martella un’altra, poi un’altra, poi un’altra e via per quattrocentocinquanta, finisce per non dire più nulla.</p>
			<p>E le cose che piacciono, dopo un po’ ci si accorge che non hanno nulla a che fare col nucleo del libro. Sono anzi figure o situazioni di opere precedenti. Così Bjornstam, l’ateo e il socialista del villaggio, alter ego di Bone Stillman di Joralemon in The Trail of the Hawk. O, solita ironia, esse non sono quel rovescio del Middlewest a cui l’autore mira, ma piuttosto, raffigurazioni che in qualche modo rappresentano ancora ed esaltano la sua terra originaria. Così, i riflessi degli allegri tramps – i vagabondi – di Free Air e The Innocents, Pinky del primo e Crook del secondo. Tutto il libro somiglia a quella passeggiata che Carol, quando è giunta a Gopher Prairie, fa da sola lungo Main Street e adiacenze, e l’autore continua a infilare descrizioni e notizie tendenziose sulle case e sui negozi che si vedono.</p>
			<p>Unico momento interessante in Carol, dopo la prima comparsa, si capisce, è il mutamento che, al suo incontro con Erick Valborg, si fa nel suo spirito: «Se non sono riuscita a riformare una città, voglio almeno correggere un uomo». Questo è umano, e tale è pure l’avventura di Fern Mullins, la maestrina scapata.</p>
			<p>Ma tutto il resto non è più poesia. È, come ho detto, una requisitoria. Ed</p>
			<p>è noioso.</p>
			<p>Malgrado tutto questo, Main Street segna un passo avanti del suo autore: un progresso spirituale, sebbene, in arte, un fallimento. Dopo di esso, Sinclair Lewis dimentica quasi interamente quel mondo di giovanile avventura che tanto gli piaceva e con esso i lieti fini teoretici, le idee generose, gli idilli e le tirate socialistiche. Perde quella fiducia, un poco ingenua, nell’esistenza che gli faceva, in tutti i romanzi di prima del ’20, seminar sentenze sulla vita, per allegre e disincantate che fossero. Si direbbe che la lunga convivenza coi suoi personaggi nel limbo di Gopher Prairie gli abbia rivelato un dramma dell’esistenza. Il sorriso indulgente di un tempo gli si farà da ora innanzi risata, risata triste, e le allegre macchiette diventeranno grotteschi penosi. Le avventure immaginose (The Trail of the Hawk, Free Air) son colpite alla radice: il solo desiderarle diventa buffo</p>
			<p>(Babbitt) o melanconico (Arrowsmith). Le donne giovani e risolute, allegre e avide, che concludevano gli idilli, ora, come Istra Nash già accennata, si fanno inafferrabili, travagliate anche se semplici, muoiono a metà storia, o se ne vanno, disperate figure sempre dell’implacabile e ormai tragica ricerca di liberazione dell’autore.</p>
			<p>Naturalmente è un gran progresso, in quanto a larghezza di mondo e di risonanze, questo sviluppo accessivo a Main Street. I personaggi si fanno più vasti e numerosi e sicuri. Le storie si fanno più avvincenti per il contrasto vivo, dove sempre regna ancora sottilissima quell’ironia lewisiana, adesso più accorata di tono. E resta, anzi s’aggiunge, un difetto solo: com’ho detto già prima, la mania d’intraprendere in ciascun romanzo il ritratto di un tipo sociale col suo ambiente e la trattazione dei problemi annessi. Ne nasce una leggera monotonia di tono, ben diversa da quella di Main Street ma che non di meno dà noia. Per esempio, in Arrowsmith, dove tutto è medicina, e in E. Gantry, dove tutto è religione.</p>
			<p/>
			<p/>
			<p>Ho già detto che Babbitt (1922) è il capolavoro poiché in esso il più ridicolo fantoccio è veduto collo sguardo più allegramente disperato possibile.</p>
			<p>Ma è inesatto dir fantoccio. Babbitt commuove appunto perché mostra come, essendo un uomo medio, un uomo comune, un normale, si assomigli a un fantoccio. Quale lettore del romanzo, leggendo, non si è voltato ogni tanto intorno, chiedendosi quante volte egli stesso è stato Babbitt?</p>
			<p>E, ripeto, la grandezza del libro sta in questo, che Babbitt recalcitra, che Babbitt – in ciò più che mai Babbitt – non vuol essere tale e che tutti i suoi sforzi falliscono lasciandolo atrocemente rassegnato, atrocemente bonario e disposto a ricominciare. A un certo punto, ogni motto, ogni frase festosa, ogni gesto, ogni scena ridicola – e sa il lettore se ce ne sono nel libro – diventa una spina che vediamo infiggersi in Babbitt, e lui non se ne accorge, ma la sua figura ne vien fuori straziata, stoicissima, com’è, senza eroismo: il più comune – e in ciò il più straordinario – martire che sia mai stato al</p>
			<p>mondo.</p>
			<p>Hanno detto che Babbitt è un’opera grande per il suo realismo, che in essa la vita è fotografata, che, a sentir parlare quei grossi professionisti e industriali del Middlewest, par di sentire un disco fonografico della volgarità nordamericana – ma non è vero o, almeno, non è tutto.</p>
			<p>Babbitt è un libro paradossale. C’è, sì, in esso, materiale raccolto da un’osservazione quasi sovrumana, ma questo è soltanto il materiale. S’è creata una sintesi nel libro, una sintesi che è la poesia, per cui tutti i personaggi sono in funzione di Babbitt, per cui tutti parlano realisticamente, poiché è la realtà che deve esasperare e riafferrare Babbitt, ma è un realismo così poco realistico e tanto, invece, pieno di poesia che, a togliere un momento la figura di Babbitt, si può vedere come tutti i frammenti di vantato realismo non dicano più nulla in se stessi, non riflettano più alcuna realtà se non imperfettamente quella sola del mancante protagonista.</p>
			<p>Tanto per l’opera d’arte. Quanto alla storia, vediamo in George F. Babbitt fusi per la prima volta – la seconda in Sam Dodsworth – due impossibili poli lewisiani: il personaggio sensitivo e timido, il sognatore – il nostro «signor Wrenn» – col grosso cittadino middlewestern, rozzo e semplice, Eddie Schwirtz. Impossibili poli che pure, miracolo d’arte, convivono perfettamente in Babbitt.</p>
			<p>Non voglio riassumere il libro. Tuttavia noterò come questa lunga storia di fughe e di sconfitte, fino all’ultima, la ribellione, il tradimento a Zenith, che finisce malamente come le altre, abbia, nel suo modo quasi giornalistico di tranche de vie, un fascino che corregge il possibile difetto di quest’assenza di costruzione – in altre parole – di romanzo. Qui, come già altre volte e come altre ancora, Lewis segue un personaggio per un certo tempo della sua vita, senza coordinare il tutto in un’avventura apparente, ma raccontando come una cronaca delle varie avventure, indifferenti l’una all’altra. Naturalmente l’avventura c’è ed è tutta spirituale – una fuga, una ribellione, una scoperta, una sconfitta – ma il personaggio così mostrato nella vita quotidiana ha il vantaggio di rimanere più tipo, innanzi alla mente, di essere meno legato a una vicenda particolare, di prestarsi maggiormente alle fantasie del lettore. Per intendermi, si pensi a quel che è Mowgli nei libri della Giungla, in quelle avventure disparate e indipendenti l’una dall’altra – cronaca della sua vita. Un simbolo che a tutti piace immaginare. Così si spiega la straordinaria facilità con cui questi tipi di Lewis sono scesi nella vita. E Babbitt, come e per la stessa ragione di Don Chisciotte, è ormai più noto come tipo, che non come creazione di un poeta.</p>
			<p>Questa smania del simbolo si vedrà ancora nella persistenza che ha Zenith, la città di Babbitt, nel mondo lewisiano. Ed è male questo, poiché Zenith è fatta per Babbitt, come tutti i personaggi e gli ambienti di Babbitt, e a toglierle Babbitt, si dissecca e scompare. Così in Arrowsmith, Lewis inventa persino lo stato di Zenith, Winnemac, e ne dà i confini e le condizioni e a un certo punto torna nel suo ambiente, ma il lettore vive ormai di ricordi. Così in Elmer Gantry, così in The Man who knew Coolidge, così in Dodsworth, Zenith è un simbolo, la città americana, come Gopher Prairie era il villaggio; ma Zenith è morta.</p>
			<p>Questi romanzi del secondo periodo, dopo Main Street, si potrebbero anzi chiamare i romanzi di Zenith, se non fosse per uno, Mantrap (1926), che ne esce. Quanto ad arte, Mantrap contiene Alverna, la prima delle tre magnifiche donne che Sinclair Lewis crea in questi ultimi libri. Alverna è un’Istra Nash senza cultura. È una manicure che il marito si porta nel Canadà, e lei si secca e se ne fugge. La consueta ribellione e una inconsueta fine triste. Tutti si lasciano amici, in fondo, ma ciascuno per la sua strada. È tuttavia ancora un idillio, dello stampo antico, quest’avventura, tutta piena della gioia della vita rude: un avvocato che nel Canadà si rifà uomo, e vi conosce Joe Easter, il marito, rozzo tipo di cortesie e di lealtà, e vi corteggia Alverna che civetta in un modo divino, e scappa in sua compagnia.</p>
			<p>E finalmente vengono Arrowsmith (1924) ed Elmer Gantry (1927).</p>
			<p>Il motivo immediato di questi due libri è chiaro: nel primo si prende in giro senza pietà il mondo dei medici e professionisti affini, nel secondo quello dei pastori e dei bigotti d’ogni specie. E in Arrowsmith ci sono i ricordi d’infanzia (Sinclair Lewis è figlio di un medico campagnolo del</p>
			<p>Minnesota) e di giovinezza, che del resto tornano anche nelle pagine di vita universitaria in Elmer Gantry. Prima differenza è che Martin Arrowsmith fa sul serio, mentre Gantry è un ciarlatano. Ma non ci si può liberare dei due libri con questa frase, come hanno fatto parecchi. Elmer Gantry, in special modo non è un tartufo: chi lo dice non ci ha capito nulla; e se anche voleva esserlo, il risultato è ben più serio.</p>
			<p>Certo, a una lettura accademica, Arrowsmith – vedremo poi l’altro – è un romanzo mal fatto. Tirato giù a riprese, privo di costruzione. Ma è uno di quei romanzi malfatti che si leggono d’un fiato e poi si tornano a pensare avidamente per l’abbondanza pletorica di vita che li informa.</p>
			<p>Il protagonista fa sul serio ed è preso sul serio dall’autore. Ormai i tipi seri son frequenti in Lewis. Martin Arrowsmith, questo giovane di Elk Mills, Winnemac (si può legger Minnesota), guarda alla vita con occhi severi, e tutto l’ardore della sua età è dedicato a scoprire una ragione degna nello studio della scienza e della vita. È irrequieto all’Università, senz’essere fracassone: non sa insomma quel che voglia. Ha nel sangue la natura dei giovani dei primi romanzi, ma insieme l’occhio triste e già vinto di Istra Nash. Si fa cacciare dall’Università ed eccolo errante:</p>
			<p/>
			<p>Sempre in America dura, dal tempo dei pionieri, un’allegra razza di giovani paria cenciosi che girano senza motivo da stato a stato, da regione a regione, in preda alla febbre della strada. Veston camicie di satin nero e portan fagotti. Non sono sempre vagabondi. Hanno città fisse a cui tornano a lavorare quietamente, nella fabbrica o nelle ferrovie, per un anno – per una settimana – per poi altrettanto quietamente, scomparire di nuovo. Affollano i vagoni per fumatori, di notte, siedono silenziosi su panche sudice nelle stazioni, sanno tutto della regione, eppure non ne sanno nulla, poiché in centinaia di città essi vedono soltanto le agenzie d’impiego, le trattorie notturne, gli spacci clandestini e le pensioni equivoche.</p>
			<p>In quel mondo di viandanti svanì Martin. Bevendo ferocemente, semiconscio soltanto di dove andava, di ciò che desiderava fare... egli errò da Zenith a Sparta, attraverso l’Ohio, su per il Michigan, a occidente dell’Illinois. La sua mente era un groviglio... Non poté mai ricordare bene, dopo, dov’era stato. Una volta, è certo, fu garzone in una drogheria di Minnemaganta, un’altra volta doveva essere stato, per una settimana, lavapiatti nel cattivo odore di una trattoria economica. Girava sui treni-merci, a sbafo, oppure a piedi. Ai suoi soci operai era noto come «Spilungone», il più intrattabile e irrequieto della banda.</p>
			<p/>
			<p/>
			<p>Poi ritorna ed è medico. Fa il dottore di campagna nel North Dakota, diventa aiutante del direttore di un ufficio d’igiene a Nautilus nell’Iowa, patologo in una clinica di Chicago e finalmente scienziato in un istituto di Nuova York. Va a provare un suo rimedio contro la peste nelle Antille, torna famoso, entra nell’alta società, se ne disgusta, pianta tutto e si ritira in mezzo ai boschi a far ricerche di laboratorio.</p>
			<p>E il romanzo finisce così:</p>
			<p/>
			<p>– ... Questa faccenda del chinino può riuscire. Sgobberemo per due o tre anni e forse ne caveremo qualcosa di durevole, e probabilmente faremo fiasco.</p>
			<p/>
			<p>La novità dell’opera sta nel fatto che l’irrequietezza del protagonista, nei romanzi a lieto fine idillico cercatore di libertà e d’avventure, diventa la forma esteriore della sua tragedia spirituale: la parola domandata invano alla scienza e, attraverso la scienza, a tutte le forme dell’esistenza. Poiché, in ogni luogo che giunga, Martin Arrowsmith cerca qualcosa, cerca se stesso, la pace, la felicità, una risposta, un che di tollerabile; ma nulla mai lo soddisfa, se non forse gli stordimenti d’alcool di un tempo, e quelli attuali di fatica nei laboratori. In ogni luogo lo incontra e perseguita un ambiente</p>
			<p>insopportabile, che ora è grottesco e volgare (Pickerbaugh – il direttore di Nautilus), ora è vacuo e superbo (Holabird di Nuova York), ora è ciarlatanesco e interessato (Angus Duer di Chicago). Dei tipi che portano un po’ di fede nella vita di Martin, Max Gottlieb, lo scienziato feroce che lo avvezza al lavoro severo, finisce pazzo e abbandonato; Gustaf Sondelius, il conferenziere rumoroso e simpatico, buon bevitore e miglior camerata di scienza e di vita, muore di peste a St Hupert; e Leora, la compagna ideale, un’Alverna più seria e innamorata, consolatrice fedele fino al sacrificio del marito sconfitto e, per il resto, robusta e allegra figlia del Midland, fa la fine di Sondelius.</p>
			<p>È una mirabile figura Leora, il fiore più bello, sbocciato sulla cupa atmosfera di Arrowsmith, di tutta quella primavera di giovani e di donne avidi dei primi romanzi, la poesia perfetta di quel mondo di libertà quasi pagana che, accanto ai tristi Babbitt, accanto ai travagli spirituali e alle polemiche, Sinclair Lewis ha scoperto nella sua terra.</p>
			<p>Questa paganità ritorna e si conclude in Elmer Gantry. La teoria del libro sarebbe che molti pastori del tempo presente son ciarlatani e gli altri, o sono idioti, o sono infelici, stimolati dalla coscienza a sconfessare ciò in cui non possono più credere. Ha il suo valore questa teoria, ma la vita del libro è tutta un’altra. La figura di Elmer Gantry, seduttore, peccatore vario, delatore, mentitore, ignorante e ciarlatano, è oltremodo simpatica.</p>
			<p>Il libro comincia con una sbornia e finisce con una vittoria. Per tutto il tempo Gantry è andato errando per l’Unione, da studente di teologia a commesso viaggiatore, da commesso viaggiatore a predicatore wesleyano in Europa, sempre volgare, sempre slangy and backslapping, sempre terrestre e mascalzone. Gantry copia le prediche dai discorsi d’Ingersoll (6) e fa cacciare dalla scuola e morire di fame un insegnante che dubita dei dogmi; Gantry incontra l’amante in sacrestia e promuove a Zenith le crociate contro il vizio; Gantry mente, Gantry traffica, Gantry tradisce, eppure Gantry ha cura d’anime ed è un paragone di virtù negli Stati. Non so se Sinclair Lewis intendesse fare di Elmer un tipo ripugnante. Certo la serietà della polemica lo fa supporre. E si sarebbe ricaduti in Main Street. Ma la natura middlewestern dell’autore l’ha salvato. S’accanisca pure Lewis a accumulare sul capo di Elmer Gantry tutti i vizi e tutte le ipocrisie del mestiere. Esse han per effetto solo una nuova potenza. Troppo robusto e carnale e pagano è il personaggio. Troppo inconsciamente sincero e d’accordo con se stesso. Troppo equilibrato e padrone, nato capo di folle,</p>
			<p>oratore e creatore d’imprese.</p>
			<p>Egli è ignorante, ma sa, con la parola, trascinare un uditorio. Egli è volgare e brutale ma sa conquistarsi tutte le donne che gli piacciono. È peccatore, ma ridà potenza alla sua Chiesa. Dinanzi a Frank Shallard, il compagno scrupoloso e indeciso che va a finir male tra i vinti, egli trascina gli uditori, costruisce una chiesa, sventa un ricatto e finisce trionfalmente ringraziando il suo Dio.</p>
			<p>E ha la mente grandiosa Elmer Gantry. Quel disegno che gli balena sul ponte della nave che lo porta in Europa, non è grottesco, è esaltante.</p>
			<p>Sentitelo:</p>
			<p/>
			<p>Egli passeggiava sul ponte – ma soltanto col corpo, ché il suo spirito volava tra le stelle – passeggiava solitario sul ponte, a notte tarda, stringendo i pugni e volendo gridare, mentre vedeva tutto ben chiaro.</p>
			<p>Egli avrebbe combinato in una sola associazione tutte le organizzazioni morali dell’America – forse, più tardi, del mondo. Egli sarebbe stato il potere esecutivo dell’impresa, il super-presidente dell’Unione, e, un bel giorno, il dittatore del mondo. Combinare tutto... E alla testa di questa unita organizzazione ci sarebbe stato il Warwick dell’America, l’uomo dietro il trono... E quest’uomo, forse il più potente dall’inizio della storia, sarebbe stato Elmer Gantry. Neanche Napoleone o Alessandro, capaci di dettare ciò che un’intera nazione dovesse vestire, mangiare, dire e bere. Sì, Elmer Gantry stava per essere tale.</p>
			<p/>
			<p>Questa figura che nella sua suprema carnalità ha qualcosa del Satyre di Victor Hugo è, in fondo, chi ben guardi, null’altro che una sublimazione del tipo grosso e materiale di Eddie Schwirtz (The Job). Confluiscono in lui, regolati dall’arte, gli spiriti d’avventura dei giovani middlewestern, gli spiriti terreni dei robusti parlatori di slang disseminati per tutti i romanzi e la larga natura di un individuo come Gustaf Sondelius. Non c’è da offendere l’autore ad affermare che Elmer Gantry è, in ispirito, parecchio autobiografico.</p>
			<p>E, come Gantry è la sublimazione, quasi l’esasperazione, del tipo rude e carnale, antico in Lewis, così la sua compagna – non per sempre – Sharon Falconer è l’esasperazione della donna tormentata e stravagante (Istra Nash) e di quella innamorata e amica buona (Leora). Sharon fa la profetessa evangelica andando in giro con una compagnia di suonatori e d’aiutanti vari e, ogni tratto, fermandosi a predicare, a intonar inni, a salvare anime. Non lo fa per convinzione. È un’isterica, una mistica: si paragona a Astarte, a Frigga e ad Era. Il suo metodo è tenere una gran predica dove mette tanto pathos che, chi ascolta, si precipita gridando che è salvato. Un addetto conta il numero di questi convertiti e la donna poi lo stampa sui giornali. Ma anche Sharon non fa ridere. È un tal tipo, come Gantry e più di Gantry, che il ridicolo, se mai, cade sul pubblico che paga. Ella è ammirevole e, a mente fredda, è, come Gantry, organizzatrice. Nella sua fragilità, poi, questa donna è anche più tragica, poiché dubita di sé e ad Elmer si abbandona come folle: una bambina. Ed ha un senso del grandioso che supera anche quello dell’amante. La gran scena della morte di lei, nell’incendio del teatro, drizzato sulla spiaggia dell’Atlantico per tenervi le prediche, sotto la gran croce a faro che illumina lontano, ha una solennità e una forza schietta, fuor di retorica, di cui in parecchia letteratura non conosco l’eguale.</p>
			<p>Naturalmente anche quest’ultimo romanzo ha un mucchio di difetti. Vengono dalla tesi. Certo insistere su tipi e su questioni dell’ambiente religioso, che è descritto, è inopportuno per l’arte, sebbene fatto colla solita spigliatezza, e continua, ormai organica, ironia di stile. Ma poi, chi sa, se Sinclair Lewis non debba proprio la ricchezza di figure che ha creato alle varie direzioni che al suo spirito hanno dato i vari intenti programmistici.</p>
			<p>Comunque, il vezzo di descrivere un tipo rappresentativo di una classe non cessa in lui con Elmer Gantry. I due romanzi che seguirono persistono nell’uso e un po’ ne soffrono. Ma The Man who knew Coolidge (1928) non ha nulla da perderci. È già distrutto da un altro difetto. Quel far parlare solamente Schmaltz – tutto il libro è una serie di discorsi che il protagonista tiene in treno, in casa, agli amici e dinanzi al suo club della Chiesa Congregazionalista – riduce l’opera a un libello, a un grottesco polemico, dove un gran mascherone tiene il campo e nulla si vede dei suoi gesti e della vita, tranne forse una scenetta o due di un viaggio a Nuova York e in California. Questo è un libro mancato come del resto si è detto generalmente (7). Quanto allo spirito, Schmaltz è un Babbitt svuotato di ogni ribellione rassegnata, uno Schwirtz svuotato anche della quasi simpatica spensierata materialità terrena. Questo libro che non poté essere tragedia è un grottesco mancato.</p>
			<p>Più interessante è Dodsworth (1929), storia di un riccone industriale della solita Zenith, che al primo declinar della vita, s’accorge della vacuità degli affari e accompagna, mezzo svogliato e mezzo ingenuo, la moglie in Europa, dove questa, leggera, lo trascura, ed egli, che non ha più nulla da fare, passa il tempo a soffrirne tristemente, umanamente, come un Babbitt qualunque. Tutto questo ha visto in Dodsworth Raymond Henry (8) e ne conclude che il potente creatore Sinclair Lewis questa volta l’ha sbagliata. Ma c’è poi soltanto questo nel romanzo? Tutte le conversazioni che i Dodsworth’s tengono con europei e con americani e che l’Henry condanna come teoriche discussioni dei rapporti tra l’America e l’Europa, che non avrebbero nulla a che fare col romanzo, sono poi così inutili ed estranee al racconto, com’egli sembra pensare? A me pare che la storia sia tutt’altra. C’è, si capisce, il dramma coniugale, c’è, si può riconoscere qualche dialogo che, risolto il momento storico presente, non avrà più interesse, ma la passione coniugale di Sam Dodsworth non è poi un po’ la forma esteriore di un altro dramma più profondo, quello appunto che l’Henry rimpiange che Lewis non abbia toccato? Non abbiamo, insomma, nel romanzo la storia di un melanconico americano che, isolato, sperduto, fuori delle sue automobili, si trova innanzi un mondo nuovo, l’Europa, che dapprima lo rigetta, inconciliabile («Noi siamo la cultura e la tradizione, voi gli affaristi e gli arrivati») ma a poco a poco, in fine, gli si lascia comprendere («Non una mostra pittoresca, ma una vita avida e normale»)? E non solo, ché sarebbe ancor nulla, ma rivela a Sam Dodsworth, che non sapeva più dove arrestarsi, sfiduciato di tutto nella patria, come persino le più serie tradizioni e attualità dell’Europa non sian nulla di più grande del travaglio che si compie nell’America, e com’egli, anonimo lavoratore dell’Unione, sia comparabile agli anonimi costruttori europei di cattedrali, gloria – agli occhi americani – della nostra tradizione. Lasceremo parlar lui:</p>
			<p/>
			<p>– ... o forse un artista? Egli aveva creato qualcosa! Egli non aveva quadri nelle accademie o libri da rilegare in marocchino, composizioni o mobili delicati, col suo nome, ma di quei venti milioni d’automobili, sulle strade dell’America, ciascuna aveva sentito l’influsso, un quarto di secolo prima, della sua visione della carrozzeria lunga!</p>
			<p/>
			<p>Questo è il vero travaglio e la vera catarsi di Dodsworth, premuto, da una parte, dai grossi amici americani e, dall’altra, dalla moglie, vana e vuota europeizzante. Ed è una fine trovata che le sue scoperte spirituali Sam le faccia nella solitudine e nel tormento in cui lo lascia la moglie. Fino alla trionfale scoperta e liberazione degli ultimi capitoli: un’americana, Edith Cortright, che sa vivere a Venezia come una patrizia antica e a Napoli come una napoletana, anzi una contadina, che, come Dodsworth, ha compreso l’Europa e la vive cercandone la terra e la semplicità, le cose reali ed essenziali, ancora crede in lui e lo ama.</p>
			<p>Ed un’altra novità riserba questo libro: esso è di nuovo a lieto fine. Poiché la frase finale d’ironia, che tanto piace all’Henry, a me pare non soltanto inutile, ma stonata. E la conclusione è la gioia di Sam. Un idillio pensoso. Dove si vede Sinclair Lewis, attraverso romanzi di sfiducia e di melanconiche risate, tornare ricco di esperienze e libero da ingenuità alle figure giovanili, fiduciose nell’America. Che questo mutamento preluda a un nuovo ciclo creativo?</p>
			<p/>
			<p/>
			<p>A tirare le somme, una cosa soprattutto risalta da questi romanzi di Lewis. I personaggi, e con essi l’autore, sono grandi provinciali. In ogni senso, grandi. Cominciano ingenui. Quelli delle praterie vanno a fare i provinciali a Nuova York e quelli di Nuova York vengono a farlo in Europa.</p>
			<p>E finiscono seri, ma – ciarlatani o grandi scienziati o industriali come sono – una sala affollata d’abiti da sera li terrà sempre in soggezione.</p>
			<p>Pure, di tali nature – con cui il Middle West, il paese americano, si perpetua nell’arte – occorrevano alla letteratura nazionale. Troppo lontano mi porterebbe ora dire, come e con quali autori, in essa questa figura sia nata. Ma, certo, senza i suoi provinciali una letteratura non ha nerbo. E provinciali e contadini sono, non solo Milt Daggett spensierato, Elmer Gantry sanguigno e Martin Arrowsmith pensoso, ma i tipi più impensati, come Sharon, che, prima di fare la trascinatrice di folle e la Cleopatra, ha fatto la stenografa ad Utica (U.S.A.), ed ha tanta forza umana in sé che, dell’ancor dubitante Elmer Gantry di Paris, Kansas, è capace di fare un amante per un istante appassionato e sincero e – senz’ironia – un grandioso ciarlatano per sempre. Persino il triste e ben pensante Babbitt partecipa di questa natura della sana provincia e, dopo tutto, anch’egli è, come Dodsworth, un laborioso costruttore della razza di quelli che hanno fatto la ricchezza dell’America. E Zenith, la città tanto buffa, è soltanto, cresciuto, il villaggio attivo del Midland, cui l’America – e lo fa capire Sam – deve non poco.</p>
			<p>Nell’uso poi di slang e di volgare si dimostra la buona natura provinciale di Sinclair Lewis. Questa specie di gergo e di dialetto, espressione nazionale americana, è da lui compresa e amata e fatta, infine, poesia, risultandone la vera creazione di un linguaggio – il volgare americano –; cosa di cui non si ha più esempio dai tempi che i popoli neolatini hanno fermato idiomi vergini in opere d’arte e di vita. Prima di Lewis, lo slang americano era color locale o improvvisazione giornalistica. Forse soltanto O. Henry, quel felice ingegno matto, ne usò in qualche modo a comporre una lingua letteraria. Ma negli altri – M. Twain, W. D. Howells, i migliori – il volgare americano è troppo ancora nello stato in cui è il negro dei discorsi di Jupiter (The Gold Bug di Edgar Poe): macchia, color locale. Si veda in H. Mencken (9) competente, quanto altri mai, il debito che l’America ha per questo a Sinclair Lewis. E Mencken scriveva, soltanto, ai tempi di Main Street (1920).</p>
			<p>L’ultimo fondo, dunque, di poesia in Sinclair Lewis, a me pare questo mondo forte e gaio, questo spirito terrestre. Dietro ironie e sottigliezze, dietro i problemi e la cultura, il nostro autore è sempre rimasto il giovane ansioso e di mano svelta di Sauk Center Minnesota che non capisce la musica, che non capisce – ce lo dice lui stesso – i quadri, ma che ha fatto ogni mestiere e a coloro che gli son compagni nella vita ama narrare storie dalle sue esperienze – gaie, anche se tragiche, storie dialettali – dove, in tutte, perduri qualcosa dello schietto e sano gusto della vita del suo popolo.</p>
			<p/>
			<p/>
			<p/>
			<p>(1) Nell’indice il titolo appare come Sinclair Lewis, Premio Nobel 1930. Saggio pubblicato su «La Cultura», novembre 1930.</p>
			<p>(2) Dei romanzi di S. Lewis sono accessibilissimi agli italiani nell’edizione Tauchnitz: Our Mr Wrenn, Babbitt, Arrowsmith.</p>
			<p>Degli altri ho sott’occhio le edizioni: The Trail of the Hawk, Cape, Londra 1923; The Job; The Innocents, Harper and Brothers, Nuova York e Londra 1917; Free Air (1919); Main Street (1920); Mantrap (1926); Elmer Gantry (1927); The Man who knew Coolidge (1928); Dodsworth (1929): presso Harcourt, Brace and Co., Nuova York.</p>
			<p>(3) Main Street è il nome che nelle cittadine dei pionieri si dava solitamente alla strada del centro lungo la quale eran disposti i principali edifizi – drogheria, banca, posta, commestibili, ecc. – e da cui diramavano poche viuzze laterali aperte sulla prateria.</p>
			<p>(4) Da notarsi in Free Air il doppio senso di free che significa «libero» e «gratis».</p>
			<p>(5) Si sa la differenza fra lo slang e il volgare americano: il primo è quasi un gergo, un pepe di traslati grotteschi e di modi frizzanti, una creazione, insomma, cosciente, voluta e applaudita, tranne che dai coltissimi, i puristi; il volgare americano è semplicemente invece il gran corpo linguistico parlato nell’Unione, differente dall’inglese come fonetica e morfologia, sovente come lessico e quasi sempre come costruzione: alla sua formazione hanno contribuito le mutate condizioni degli emigrati inglesi, i contatti cogli emigrati d’altri popoli, la naturale evoluzione e lo slang. Cfr. HENRY L. MENCKEN, The American Language, Nuova York 1921 (2a ed.).</p>
			<p>(6) Robert G. Ingersoll, oratore ateo e retorico del secolo scorso. Di lui è famosa la discussione sulla mortalità dell’anima sostenuta nel 1890 con Walt Whitman.</p>
			<p>(7) HENRY L. STUART, Mr Lewis goes back to Babbitt, «The New York Times Book Review», 8 aprile 1928. Questa recensione comprende bene il libro (The Man ecc.) ma ha il difetto d’intestarsi a riferire il fallimento dell’opera alla stretta parentela di Schmaltz con Babbitt piuttosto che a ragioni un poco più serie di costruzione.</p>
			<p>(8) RAYMOND HENRY, Un nouveau livre de S. Lewis, in «L’Européen», 18 giugno 1930.</p>
			<p>(9) HENRY L. MENCKEN, The American Language cit., p. 270. Il Mencken non parla soltanto di Lewis in quest’esame della lingua nuova: egli fa i nomi di Ring W. Lardner di Chicago, scrittore di storie di baseball, di Caroline Lockhart e di John V. A. Weaver e Carl Sandburg, poeti, ma certo, su tutti costoro, tra cui parecchi han l’aria di specialisti o dilettanti – che è lo stesso in questo caso – si leva Sinclair Lewis che coll’importanza di certe sue opere, colla grandiosità e sicurezza dei mezzi, ha definitivamente consacrato il linguaggio americano come distinto dall’inglese, e letterario. E non parlo, s’intende, della nuova generazione – gli scrittori che han cominciato dopo la guerra – ché questi, senza discussione, scrivono nella lingua nuova.</p>
		</body>
	</text>
</TEI>